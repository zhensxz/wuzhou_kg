{"id": "wikisource_xintangshu_009_00001", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "{{header\n| title    = [[../]]\n| section  =  新唐書-{卷}-九 本紀第九 懿宗 僖宗\n| override_author=宋 [[作者:歐陽修|歐陽修]] [[作者:宋祁|宋祁]] 等\n| previous = [[../卷008|本紀第八 穆宗 敬宗 文宗 武宗 宣宗]]\n| next     = [[../卷010|本紀第十 昭宗 哀帝]]\n| notes    =\n}}", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00002", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "heading", "text": "懿宗", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00003", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "懿宗昭聖恭惠孝皇帝諱漼，宣宗長子也。母曰元昭皇太后鼂氏。始封鄆王。宣宗愛夔王滋，欲立為皇太子，而鄆王長，故久不決。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00004", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "大中十三年八月，宣宗疾大漸，以夔王屬內樞密使王歸長馬公儒、宣徽南院使王居方等。而左神策護軍中尉王宗實、副使丌元實矯詔立鄆王為皇太子。癸巳，即皇帝位于柩前。王宗實殺王歸長、馬公儒、王居方。庚子，始聽政。癸卯，令狐綯為司空。尊皇太后曰太皇太后。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00005", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "九月庚申，追尊母為皇太后。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00006", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十月辛卯，大赦。賜文武官階、勳、爵，耆老粟帛。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00007", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十一月戊午，蕭鄴罷。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00008", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十二月甲申，翰林學士承旨、兵部侍郎杜審權同中書門下平章事。丁酉，令狐綯罷。荊南節度使白敏中為司徒，兼門下侍郎、同中書門下平章事。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00009", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "是歲，雲南蠻陷播州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00010", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "咸通元年正月，浙東人仇甫反，<ref>浙東人仇甫反　「仇甫」，本書卷五八藝文志及通鑑卷二四九均作「裘甫」。</ref>安南經略使王式為浙江東道觀察使以討之。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00011", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "二月丙申，葬聖武獻文孝皇帝于貞陵。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00012", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "五月，京師地震。袁王紳薨。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00013", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "七月，封叔𢗔為信王。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00014", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "八月，衞王灌薨。己卯，仇甫伏誅。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00015", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "九月戊申，白敏中為中書令。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00016", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十月，安南都護李鄠克播州。己亥，夏侯孜罷。戶部尚書、判度支畢諴為禮部尚書、同中書門下平章事。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00017", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "閏月乙亥，朝獻于太清宮。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00018", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十一月丙子，朝享于太廟。丁丑，有事于南郊，大赦，改元。是月，慶王沂薨。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00019", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十二月戊申，雲南蠻寇安南。癸亥，福王綰為司空。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00020", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "二年二月，白敏中罷。尚書左僕射、判度支杜悰兼門下侍郎、同中書門下平章事。福王綰薨。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00021", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "六月，鹽州刺史王寬為安南經略招討使。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00022", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "八月，雲南蠻寇邕州。九月，寇巂州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00023", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "三年正月庚午，羣臣上尊號曰睿文明聖孝德皇帝。大赦。是月，蔣伸罷。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00024", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "二月庚子，杜悰為司空。是月，棣王惴薨。湖南觀察使蔡襲為安南經略招討使。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00025", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "三月戊寅，歸義軍節度使張義潮克涼州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00026", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "七月，武寧軍亂，逐其節度使溫璋。劍南西川節度使夏侯孜為尚書左僕射，兼門下侍郎、同中書門下平章事。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00027", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "九月，嶺南西道軍亂，逐其節度使蔡京。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00028", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十月丙申，封子佾為魏王，侹涼王，佶蜀王。杜悰為司徒。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00029", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十一月，封叔祖緝為蘄王，叔㥽榮王。雲南蠻寇安南。丙寅，降囚罪，免徐州秋稅。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00030", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十二月，翼王繟薨。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00031", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "四年正月戊辰，朝獻于太清宮。己巳，朝享于太廟。庚午，有事于南郊，大赦。雲南蠻陷安南，蔡襲死之。庚辰，撫王紘為司空。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00032", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "二月，拜十六陵。秦州經略使高駢為安南經略招討使。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00033", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "四月，畢諴罷。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00034", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "五月己巳，翰林學士承旨、兵部侍郎楊收同中書門下平章事。戊子，杜審權罷。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00035", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "閏六月，杜悰罷。兵部侍郎、判度支曹確同中書門下平章事。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00036", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "七月辛卯朔，日有食之。免安南戶稅、丁錢二歲，弛廉州珠池禁。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00037", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "八月，夔王滋薨。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00038", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十二月乙酉，昭義軍亂，殺其節度使沈詢。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00039", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "五年正月丙午，雲南蠻寇巂州。三月，寇邕州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00040", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "四月，兵部侍郎、判戶部蕭寘同中書門下平章事。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00041", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "五月丁酉，瘞邕、巂州死事者。己亥，有彗星出于婁。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00042", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "八月丁卯，夏侯孜為司空。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00043", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十月，貞陵隧陷。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00044", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十一月戊戌，夏侯孜罷。壬寅，翰林學士承旨、兵部侍郎路巖同中書門下平章事。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00045", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "六年三月，蕭寘薨。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00046", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "四月，劍南東川節度使高璩為兵部侍郎、同中書門下平章事。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00047", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "五月，高駢及雲南蠻戰于邕州，敗之。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00048", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "六月，高璩薨。御史大夫徐商為兵部侍郎、同中書門下平章事。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00049", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "七月，封子侃為郢王。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00050", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十二月，晉、絳二州地震。壬子，太皇太后崩。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00051", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "七年二月戊申，免河南府、同華陝虢四州一歲稅，湖南及桂邕容三管、岳州夏秋稅之半。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00052", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "三月，成德軍節度使王紹懿卒，其兄子景崇自稱留後。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00053", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "閏月，吐蕃寇邠、寧。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00054", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "五月甲辰，葬孝明太皇太后于景陵之園。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00055", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "六月，魏博節度使何弘敬卒，其子全皥自稱留後。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00056", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "八月辛卯，晝晦。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00057", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十月壬申，楊收罷。是月，高駢克安南。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00058", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十一月辛亥，大赦，免咸通三年以前逋負，賜文武官階、勳、爵。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00059", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "八年正月丁未，河中府、晉絳二州地震。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00060", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "五月丙辰，以不豫降囚罪，出宮人五百，縱神策、五坊、飛龍鷹鷂，禁延慶、端午節獻女口。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00061", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "七月，雨湯于下邳。壬寅，蘄王緝薨。乙巳，懷州民亂，逐其刺史劉仁規。甲子，兵部侍郎、諸道鹽鐵轉運使于琮同中書門下平章事。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00062", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十一月辛丑，疾愈，避正殿，賜民年七十而痼疾及軍士戰傷者帛。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00063", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十二月，信王𢗔薨。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00064", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "九年正月，有彗星出于婁、胃。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00065", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "七月，武寧軍節度糧料判官龐勛反于桂州。十月庚午，陷宿州。丁丑，陷徐州，觀察使崔彥曾死之。十一月，陷濠州，刺史盧望回死之。右金吾衞大將軍康承訓為徐泗行營兵馬都招討使，神武大將軍王晏權為北面招討使，羽林將軍戴可師為南面招討使。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00066", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十二月，龐勛陷和、滁二州，滁州刺史高錫望死之。壬申，戴可師及龐勛戰于都梁山，死之。是月，前天雄軍節度使馬舉為南面招討使，泰寧軍節度使曹翔為北面招討使。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00067", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十年二月，殺驩州流人楊收。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00068", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "三月，徙封侃為威王。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00069", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "四月，殺鎮南軍節度使嚴譔。康承訓及龐勛戰于柳子，敗之。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00070", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "六月，神策軍將軍宋威為西北面招討使。戊戌，以蝗旱理囚。癸卯，徐商罷。翰林學士承旨、戶部侍郎劉瞻同中書門下平章事。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00071", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "八月，有彗星出于大陵。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00072", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "九月癸酉，龐勛伏誅。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00073", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十月戊戌，免徐、宿、濠、泗四州三歲稅役。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00074", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十二月壬子，雲南蠻寇嘉州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00075", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十一年正月甲寅，羣臣上尊號曰睿文英武明德至仁大聖廣孝皇帝。大赦。雲南蠻寇黎、雅二州，及成都。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00076", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "二月甲申，劍南西川節度副使王建立及雲南蠻戰于城北，死之。甲午，劍南東川節度使顏慶復及雲南蠻戰于新都，敗之。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00077", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "三月，曹確罷。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00078", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "四月丙午，翰林學士承旨、兵部侍郎韋保衡同中書門下平章事。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00079", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "八月，殺醫待詔韓宗紹。魏博軍亂，殺其節度使何全皥，其將韓君雄自稱留後。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00080", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "九月丙辰，劉瞻罷。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00081", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十一月辛亥，禮部尚書、判度支王鐸同中書門下平章事。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00082", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十二年四月癸卯，路巖罷。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00083", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "五月庚申，理囚。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00084", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十月，兵部侍郎、諸道鹽鐵轉運使劉鄴為禮部尚書、同中書門下平章事。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00085", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十三年二月丁巳，于琮罷。刑部侍郎、判戶部趙隱為戶部侍郎、同中書門下平章事。幽州盧龍軍節度使張允伸卒，其子簡會自稱留後。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00086", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "三月癸酉，平州刺史張公素逐簡會，自稱留後。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00087", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "四月庚子，浙江東西道地震。封子保為吉王，傑壽王，倚睦王。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00088", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "五月乙亥，殺國子司業韋殷裕。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00089", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十一月，王鐸為司徒，韋保衡為司空。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00090", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十四年正月，沙陀寇代北。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00091", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "三月，迎佛骨于鳳翔。癸巳，雨土。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00092", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "四月，幷州民產子二頭四手。壬寅，大赦。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00093", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "六月，不豫。王鐸罷。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00094", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "七月辛巳，皇帝崩于咸寧殿，年四十一。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00095", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "heading", "text": "僖宗", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00096", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "僖宗惠聖恭定孝皇帝諱儇，懿宗第五子也。母曰惠安皇太后王氏。始封普王，名儼。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00097", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "咸通十四年七月，懿宗疾大漸，左右神策護軍中尉劉行深、韓文約立普王為皇太子。辛巳，即皇帝位于柩前。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00098", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "八月癸巳，始聽政。丁未，追尊母為皇太后。乙卯，韋保衡為司徒。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00099", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "九月，貶保衡為賀州刺史。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00100", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十月乙未，尚書左僕射蕭倣為中書侍郎、同中書門下平章事。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00101", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十二月，震電。癸卯，大赦，免水旱州縣租賦，罷貢鷹鶻。雲南蠻寇黎州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00102", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "乾符元年二月甲午，葬昭聖恭惠孝皇帝于簡陵。癸丑，降死罪以下。趙隱罷。華州刺史裴坦為中書侍郎、同中書門下平章事。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00103", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "四月辛卯，以旱理囚。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00104", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "五月乙未，裴坦薨。刑部尚書劉瞻為中書侍郎、同中書門下平章事。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00105", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "八月辛未，瞻薨。兵部侍郎、判度支崔彥昭為中書侍郎、同中書門下平章事。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00106", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十月，劉鄴罷。吏部侍郎鄭畋為兵部侍郎，翰林學士承旨、戶部侍郎盧攜：同中書門下平章事。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00107", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十一月庚寅，改元。羣臣上尊號曰聖神聰睿仁哲明孝皇帝。是月，蕭倣為司空。魏博節度使韓允中卒，其子簡自稱留後。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00108", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十二月，党項、回鶻寇天德軍。雲南蠻寇黎、雅二州，河西、河東、山南東道、東川兵伐雲南。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00109", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "二年正月己丑，朝獻于太清宮。庚寅，朝享于太廟。辛卯，有事于南郊，大赦。賜文武官階、勳、爵，文宣王及二王後、三恪一子官。雲南蠻請和。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00110", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "四月庚辰，太白晝見。浙西突陣將王郢反。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00111", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "五月，右龍武軍大將軍宋皓討之。蕭倣薨。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00112", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "六月，濮州賊王仙芝、尚君長陷曹、濮二州，河南諸鎮兵討之。吏部尚書李蔚為中書侍郎、同中書門下平章事。幽州將李茂勳逐其節度使張公素，自稱留後。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00113", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "七月，以蝗避正殿，減膳。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00114", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十一月，震電。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00115", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "三年二月丙子，以旱降死罪以下。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00116", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "三月，葬暴骸。平盧軍節度使宋威為指揮諸道招討草賊使，檢校左散騎常侍曾元裕副之。募能捕賊三百人者，官以將軍。幽州盧龍軍節度使李茂勳立其子可舉為留後。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00117", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "五月庚子，以旱理囚，免浙東西一歲稅。昭王汭薨。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00118", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "六月乙丑，雄州地震。撫王紘為太尉。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00119", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "七月辛巳，雄州地震。鎮海軍節度使裴璩及王郢戰，敗之。鄂王潤薨。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00120", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "九月乙亥朔，日有食之，避正殿。丙子，王仙芝陷汝州，執刺史王鐐。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00121", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十一月，陷郢、復二州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00122", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十二月，京師地震。王仙芝陷申、光、廬、壽、通、舒六州。忠武軍節度使崔安潛為諸道行營都統，宮苑使李琢為諸軍行營招討草賊使，右威衞上將軍張自勉副之。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00123", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "是冬，無雪。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00124", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "四年正月丁丑，降死罪以下二等，流人死者聽收葬。崔彥昭為司空。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00125", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "二月，王仙芝陷鄂州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00126", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "閏月，崔彥昭罷。昭義軍亂，逐其節度使高湜。宣武軍節度使王鐸檢校司徒，兼門下侍郎、同中書門下平章事。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00127", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "三月，宛句賊黃巢陷鄆、沂二州，天平軍節度使薛崇死之。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00128", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "四月壬申朔，日有食之。是月，陝州軍亂，逐其觀察使崔碣。江西賊柳彥璋陷江州，執其刺史陶祥。高安制置使鍾傳陷撫州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00129", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "五月，有彗星，避正殿，減膳。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00130", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "六月，王鐸為司徒。庚寅，雄州地震。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00131", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "八月，黃巢陷隋州，執刺史崔休徵。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00132", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "九月，沙陀寇雲、朔二州。鹽州軍亂，逐其刺史王承顏。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00133", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十月，河中軍亂，逐其節度使劉侔。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00134", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十一月，尚君長降，宋威殺之。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00135", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十二月，安南戍兵亂，逐桂管觀察使李瓚。江州刺史劉秉仁及柳彥璋戰，敗之。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00136", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "五年正月丁酉，王仙芝陷江陵外郛。壬寅，曾元裕及王仙芝戰于申州，敗之。元裕為諸道行營招討草賊使，張自勉副之。宋威罷招討使。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00137", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "二月癸酉，雲中守捉使李克用殺大同軍防禦使段文楚。己卯，克用寇遮虜軍。是月，王仙芝伏誅，其將王重隱陷饒州，刺史顏標死之。江西賊徐唐莒陷洪州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00138", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "三月，黃巢陷濮州，寇河南。崔安潛罷都統。張自勉為東西面行營招討使。湖南軍亂，逐其觀察使崔瑾。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00139", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "四月，饒州將彭令璋克饒州，自稱刺史，徐唐莒伏誅。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00140", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "五月丁酉，鄭畋、盧攜罷。翰林學士承旨、戶部侍郎豆盧瑑為兵部侍郎，吏部侍郎崔沆為戶部侍郎：同中書門下平章事。是日，雨雹，大風拔木。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00141", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "八月，大同軍節度使李國昌陷岢嵐軍。黃巢陷杭州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00142", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "九月，李蔚罷。吏部尚書鄭從讜為中書侍郎、同中書門下平章事。黃巢陷越州，執觀察使崔琢。鎮海軍將張潾克越州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00143", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十月，昭義軍節度使李鈞、幽州盧龍軍節度使李可舉討李國昌。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00144", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十一月丁未，河東宣慰使崔季康為河東節度、代北行營招討使。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00145", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十二月甲戌，黃巢陷福州。庚辰，崔季康、李鈞及李克用戰于洪谷，敗績。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00146", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "是歲，天平軍節度使張裼卒，衙將崔君裕自知州事。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00147", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "六年正月，鎮海軍節度使高駢為諸道行營兵馬都統。魏王佾薨。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00148", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "二月，京師地震，藍田山裂，出水。河東軍亂，殺其節度使崔季康。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00149", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "四月庚申朔，日有食之。涼王侹薨。王鐸為荊南節度使、南面行營招討都統。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00150", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "五月，泰寧軍節度使李係為湖南觀察使，副之。黃巢陷廣州，執嶺南東道節度使李迢，陷安南。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00151", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "八月甲子，東都留守李蔚為河東節度、代北行營招討使。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00152", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "閏十月，黃巢陷潭、澧二州，澧州刺史李絢死之。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00153", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十一月丙辰，兩日並出而鬬。戊午，河東節度使康傳圭為代北行營招討使。辛酉，黃巢陷江陵，殺李迢。丁丑，山南東道節度使劉巨容及黃巢戰于荊門，敗之。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00154", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十二月壬辰，克江陵。是月，貶王鐸為太子賓客，分司東都。兵部尚書盧攜為門下侍郎、同中書門下平章事。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00155", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "是歲，淄州刺史曹全晸克鄆州，殺崔君裕。黃巢陷鄂、宣、歙、池四州。朗州賊周岳陷衡州，逐其刺史徐顥。荊南將雷滿陷朗州，刺史崔翥死之。石門蠻向瓌陷澧州，權知州事呂自牧死之。桂陽賊陳彥謙陷郴州，刺史董岳死之。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00156", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "廣明元年正月乙卯，改元。免嶺南、荊湖、河中、河東稅賦十之四。戊寅，荊南監軍楊復光、泰寧軍將段彥謩殺其守將宋浩，以常滋為節度留後。淮南將張潾及黃巢戰于大雲倉，敗之。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00157", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "二月丙戌，李國昌寇忻、代二州。戊戌，河東軍亂，殺其節度使康傳圭。壬子，鄭從讜罷為河東節度使、代北行營招討使。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00158", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "三月辛未，以旱避正殿，減膳。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00159", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "四月甲申，京師、東都、汝州雨雹，大風拔木。丁酉，太府卿李琢為蔚、朔招討都統。壬寅，張潾克饒州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00160", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "五月，汝州防禦使諸葛爽為蔚、朔招討副使。泰寧軍將劉漢宏反。張潾及黃巢戰于信州，死之。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00161", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "六月，巢陷睦、婺、宣三州。江華賊蔡結陷道州。宿州賊魯景仁陷連州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00162", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "七月，黃巢陷滁、和二州。辛酉，天平軍節度使曹全晸為東面副都統。辛未，劉漢宏降。李可舉及李國昌戰于藥兒嶺，敗之。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00163", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "八月辛卯，昭義軍亂，殺其節度使李鈞。癸卯，榮王㥽為司空。是月，㥽薨。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00164", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "九月，忠武軍將周岌殺其節度使薛能。牙將秦宗權自稱權知蔡州事。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00165", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十月，黃巢陷申州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00166", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十一月，河中都虞候王重榮逐其節度使李都。黃巢陷汝州。壬戌，幸左神策軍閱武。護軍中尉田令孜為諸道兵馬都指揮制置招討使，忠武軍監軍楊復光副之。丁卯，東都留守劉允章叛附于黃巢。壬申，巢陷虢州。田令孜為汝、洛、晉、絳、同、華都統。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00167", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十二月壬午，黃巢陷潼關。甲申，貶盧攜為太子賓客，分司東都。翰林學士承旨、尚書左丞王徽為戶部侍郎，翰林學士、戶部侍郎裴澈為工部侍郎：同中書門下平章事。行在咸陽。丙戌，左金吾衞大將軍張直方率武官叛附于黃巢。巢陷京師。辛卯，次鳳翔。丙申，河陽節度使諸葛爽叛附于黃巢。丁酉，次興元。庚子，廣德公主、豆盧瑑、崔沆、尚書左僕射劉鄴、右僕射于琮、太子少師裴諗、御史中丞趙濛、刑部侍郎李溥、京兆尹李湯死于黃巢。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00168", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "是歲，雨血于靖陵。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00169", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "中和元年正月壬子，如成都。壬申，兵部侍郎、判度支蕭遘為工部侍郎、同中書門下平章事。丁丑，次成都。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00170", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "二月己卯，赦劍南三川。太子少師王鐸為司徒，兼門下侍郎、同中書門下平章事。淮南節度使高駢為京城四面都統。邠寧節度使李存禮討黃巢。鳳翔節度使鄭畋及巢戰于龍尾坡，敗之。邠寧將王玫陷邠州。戊戌，清平鎮使陳晟執睦州刺史韋諸，自稱刺史。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00171", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "三月辛亥，黃巢陷鄧州，執刺史趙戎。辛酉，鄭畋為京城西面行營都統。甲子，畋及涇原節度使程宗楚、天雄軍經略使仇公遇盟于鳳翔。是月，王徽罷。諸葛爽以河陽降。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00172", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "四月戊寅，王玫伏誅。程宗楚、朔方軍節度使唐弘夫及黃巢戰于咸陽，敗之。壬午，巢遯于灞上。丁亥，復入于京師，弘夫、宗楚死之。是月，赦李國昌及其子克用以討黃巢。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00173", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "五月丙辰，克用寇太原，振武軍節度使契苾璋敗之。辛酉，大風，雨土。是月，劉巨容為南面行營招討使。楊復光克鄧州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00174", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "六月，鄮賊鍾季文陷明州。辛卯，邠寧節度副使朱玫及黃巢戰于興平，敗績。戊戌，鄭畋為司空，兼門下侍郎、同中書門下平章事、京城四面行營都統。丙午，李克用陷忻、代二州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00175", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "七月丁巳，大赦，改元。庚申，翰林學士承旨、兵部侍郎韋昭度同中書門下平章事。丙寅，神策軍將郭琪反，伏誅。辛未，田令孜殺左拾遺孟昭圖。義武軍節度使王處存為東南面行營招討使。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00176", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "八月，感化軍將時溥逐其節度使支詳，自稱留後。昭義軍節度使高潯及黃巢戰于石橋，敗績，十將成麟殺潯，入于潞州。己丑，眾星隕于成都。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00177", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "九月丙午，鄜延節度使李孝章、夏綏銀節度使拓拔思恭及黃巢戰于東渭橋，敗績。臨海賊杜雄陷台州。辛酉，封子震為建王。己巳，昭義軍戍將孟方立殺成麟，自稱留後。永嘉賊朱褒陷溫州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00178", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "是秋，河東霜殺禾。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00179", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十月，鳳翔行軍司馬李昌言逐其節度使鄭畋。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00180", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十一月，李昌言為鳳翔節度行營招討使。鄭畋、裴澈罷。遂昌賊盧約陷處州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00181", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十二月，安南戍將閔頊逐湖南觀察使李裕，自稱留後。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00182", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "是歲，霍丘鎮使王緒陷壽、光二州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00183", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "二年正月辛亥，王鐸為諸道行營都都統，承制封拜，太子少師崔安潛副之。高駢罷都統。辛未，王處存為京城東面都統，李孝章為北面都統，拓拔思恭為南面都統。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00184", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "二月甲戌，黃巢陷同州。己卯，太子少傅分司東都鄭畋為司空，兼門下侍郎、同中書門下平章事。丙戌，李昌言為京城西面都統，邠寧節度使朱玫為河南都統、諸谷防遏使。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00185", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "三月，邛州蠻阡能叛，西川部將楊行遷討之。李克用陷蔚州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00186", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "六月，朱玫為京城西北面行營都統。楊行遷及阡能戰于乾溪，敗績。己亥，荊南監軍朱敬玫殺其節度使段彥謩，少尹李燧自稱留後。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00187", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "七月，保大軍節度留後東方逵為京城東面行營招討使。撫州刺史鍾傳陷洪州，江西觀察使高茂卿奔于江州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00188", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "八月丁巳，東方逵為京城東北面行營都統，拓拔思恭為京城四面都統。魏博節度使韓簡陷孟州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00189", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "九月丙戌，黃巢將朱溫以同州降。己亥，溫為右金吾衞大將軍、河中行營招討副使。是月，太原桃李實。嶺南西道軍亂，逐其節度使張從訓。平盧軍將王敬武逐其節度使安師儒，自稱留後。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00190", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十月，嵐州刺史湯羣以沙陀反。韓簡寇鄆州，天平軍節度使曹全晸死之，部將崔用自稱留後。諸葛爽陷孟州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00191", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十一月，荊南軍亂，衙將陳儒自稱留後。丙子，湯羣伏誅。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00192", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "是歲，關中大饑。南城賊危全諷陷撫州。危仔倡陷信州。廬州將楊行密逐其刺史郎幼復。和州刺史秦彥逐宣歙觀察使竇潏。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00193", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "三年正月，雁門節度使李克用為京城東北面行營都統。乙亥，王鐸罷。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00194", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "二月，魏博軍亂，殺其節度使韓簡，其將樂彥禎自稱留後。己未，建王震為太保。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00195", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "三月，天有聲于浙西。壬申，李克用及黃巢戰于零口，敗之。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00196", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "四月甲辰，又敗之于渭南。丙午，復京師。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00197", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "五月，鄭畋為司徒，東都留守、檢校司空鄭從讜為司空：同中書門下平章事。淮南將張瓌陷復州。奉國軍節度使秦宗權叛附于黃巢。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00198", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "七月，宣武軍節度副大使朱全忠為東北面都招討使。鄭畋罷。兵部尚書、判度支裴澈同中書門下平章事。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00199", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "八月，黃巢、秦宗權寇陳州。淮南將韓師德陷岳州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00200", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "九月，武寧軍節度使時溥為東面兵馬都統。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00201", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "是秋，晉州地震。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00202", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十月，全椒賊許勍陷滁州。李克用陷潞州，刺史李殷銳死之。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00203", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十一月壬申，劍南西川行軍司馬高仁厚及阡能戰于邛州，敗之。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00204", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十二月，忠武軍將鹿晏弘逐興元節度使牛勗，自稱留後。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00205", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "是歲，天平軍將曹存實克鄆州。石鏡鎮將董昌逐杭州刺史路審中。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00206", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "四年正月，婺州將王鎮執其刺史黃碣，叛附于董昌。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00207", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "二月，鎮伏誅。浦陽將蔣瓌陷婺州。舒州賊吳迥逐其刺史高澞。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00208", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "三月甲子，劍南東川節度副大使楊師立反，西川節度使陳敬瑄為西川、東川、山南西道都指揮招討使。前杭州刺史路審中陷鄂州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00209", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "五月辛酉，朱全忠及黃巢戰，敗之。辛未，河東節度使李克用及巢戰于宛句，敗之。癸酉，高仁厚為劍南東川節度使以討楊師立。壬午，福建團練副使陳巖逐其觀察使鄭鎰，自稱觀察使。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00210", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "六月乙卯，赦劍南三川。瘞京畿骸骨。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00211", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "七月辛酉，楊師立伏誅。壬午，黃巢伏誅。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00212", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "九月，山南西道節度使鹿晏弘反。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00213", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十月，蕭遘為司空。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00214", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十一月，鹿晏弘陷許州，殺節度使周岌，自稱留後。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00215", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十二月甲午，荊南行軍司馬張瓌逐其節度使陳儒，自稱留後。盜殺義昌軍節度使王鐸。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00216", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "是歲，關中大饑。濮州刺史朱宣逐天平軍節度使曹存實，自稱留後。武昌軍將杜洪陷岳州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00217", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "光啟元年正月庚辰，荊南軍將成汭陷歸州。是月，王緒陷汀、漳二州。南康賊盧光稠陷虔州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00218", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "三月丁卯，至自成都。己巳，大赦，改元。時溥為蔡州四面行營兵馬都統。蕭遘為司徒，韋昭度為司空。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00219", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "四月，吳迥伏誅。秦宗權陷襄州，山南東道節度使劉巨容奔于成都。武當賊馮行襲陷均州，逐其刺史呂燁。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00220", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "五月，羣臣上尊號曰至德光烈皇帝。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00221", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "六月，幽州盧龍軍亂，殺其節度使李可舉，其將李全忠自稱留後。壬戌，秦宗權陷東都。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00222", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "七月，義昌軍亂，逐其節度使楊全玫，衙將盧彥威自稱留後。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00223", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "八月，光州賊王潮執王緒。甲寅，殺右補闕常濬。樂彥禎殺洺州刺史馬爽。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00224", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "九月，河中節度使王重榮反，邠寧節度使朱玫討之。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00225", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十月癸丑，朱全忠及秦宗權戰于雙丘，敗績。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00226", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十一月，河東節度使李克用叛附于王重榮，重榮及克用寇同州，刺史郭璋死之。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00227", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十二月癸酉，朱玫及王重榮、李克用戰于沙苑，敗績。乙亥，克用犯京師。丙子，如鳳翔。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00228", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "二年正月辛巳，鎮海軍將張郁陷常州。戊子，如興元。癸巳，朱玫叛，寇鳳翔。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00229", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "二月，鄭從讜為太傅。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00230", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "三月壬午，山南西道節度使石君涉奔于鳳翔。遂州刺史鄭君雄陷漢州。丙申，次興元。戊戌，御史大夫孔緯、翰林學士承旨、兵部尚書杜讓能為兵部侍郎、同中書門下平章事。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00231", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "是春，成都地震，鳳翔女子化為丈夫。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00232", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "四月乙卯，朱玫以嗣襄王熅入于京師。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00233", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "五月丙戌，有星孛于箕、尾。武寧軍將丁從實陷常州，逐其刺史張郁。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00234", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "六月，淮西將黃皓殺欽化軍節度使閔頊。衡州刺史周岳陷潭州，自稱節度使。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00235", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "七月，秦宗權陷許州，忠武軍節度使鹿晏弘死之。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00236", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "八月，王潮陷泉州，刺史廖彥若死之。幽州盧龍軍節度使李全忠卒，其子匡威自稱留後。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00237", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "九月，有星隕于揚州。戊寅，靜難軍將王行瑜陷興、鳳二州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00238", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十月丙午，嗣襄王熅自立為皇帝，尊皇帝為太上元皇聖帝。朱全忠陷滑州，執義成軍節度使安師儒。丙辰，杭州刺史董昌攻越州，浙東觀察使劉漢宏奔于台州。是月，河陽節度使諸葛爽卒，其子仲方自稱留後。神策行營先鋒使滿存克興、鳳二州。感義軍節度使楊晟陷文州。武寧軍將張雄陷蘇州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00239", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十一月庚子，秦宗權陷鄭州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00240", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十二月，魏州地震。丙午，台州刺史杜雄執劉漢宏，降于董昌。昌自稱浙東觀察使。丙辰，朱玫伏誅。丁巳，熅伏誅。秦宗權陷孟州，諸葛仲方奔于汴州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00241", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "是歲，天平軍將朱瑾逐泰寧軍節度使齊克讓，自稱留後。湘陰賊鄧進思陷岳州。杜洪陷鄂州，自稱武昌軍節度留後。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00242", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "三年三月癸未，蕭遘、裴澈、兵部侍郎鄭昌圖有罪伏誅。壬辰，如鳳翔。鄭從讜罷。韋昭度為司徒。癸巳，鎮海軍將劉浩逐其節度使周寶，度支催勘使薛朗自稱知府事。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00243", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "四月甲辰，六合鎮遏使徐約陷蘇州，逐其刺史張雄。甲子，淮南兵馬使畢師鐸陷揚州，執其節度使高駢。是月，維州山崩。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00244", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "五月甲戌，宣歙觀察使秦彥入于揚州。癸未，秦宗權陷鄭州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00245", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "六月，陷孟州，河陽將李罕之入于孟州，張全義入于東都。己酉，鳳翔節度使李昌符反。庚戌，犯大安門，不克，奔于隴州。壬子，武定軍節度使李茂貞為隴州招討使。丁巳，護國軍將常行儒殺其節度使王重榮，其兄重盈自稱留後。壬戌，亳州將謝殷逐其刺史宋衮。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00246", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "七月丁亥，降死罪以下，貞觀、開元、建中、興元功臣後予一子九品正員官，減常膳三之一，賜民九十以上粟帛。七月，李昌符伏誅。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00247", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "八月，韋昭度為太保。壬寅，謝殷伏誅。朱全忠陷亳州。壬子，陷曹州，刺史丘弘禮死之。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00248", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "九月，戶部侍郎、判度支張濬為兵部侍郎、同中書門下平章事。秦彥殺高駢。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00249", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十月丁未，朱全忠陷濮州。甲寅，封子陞為益王。杭州刺史錢鏐陷常州。丁卯，鏐殺周寶。是月，秦宗權將孫儒寇揚州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00250", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十一月壬申，廬州刺史楊行密陷揚州，秦彥、畢師鐸奔于孫儒。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00251", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "十二月癸巳，淮西將趙德諲陷江陵，荊南節度使張瓌死之。朱全忠為東南面招討使。饒州刺史陳儒陷衢州。上蔡賊馮敬章陷蘄州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00252", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "文德元年正月甲寅，孫儒殺秦彥、畢師鐸。癸亥，朱全忠為蔡州四面行營都統。丙寅，薛朗伏誅。錢鏐陷潤州。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00253", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "二月乙亥，不豫。己丑，至自鳳翔。庚寅，謁于太廟，大赦，改元。是月，魏博軍亂，殺其節度使樂彥禎，其將羅弘信自稱權知留後。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00254", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "三月戊戌朔，日有食之，既。壬寅，疾大漸，立壽王傑為皇太弟，知軍國事。癸卯，皇帝崩于武德殿，年二十七。", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00255", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "heading", "text": "【贊】", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00256", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "贊曰：唐自穆宗以來八世，而為宦官所立者七君。然則唐之衰亡，豈止方鎮之患？蓋朝廷天下之本也，人君者朝廷之本也，始即位者人君之本也。其本始不正，欲以正天下，其可得乎？懿、僖當唐政之始衰，而以昏庸相繼；乾符之際，歲大旱蝗，民愁盜起，其亂遂不可復支，蓋亦天人之會歟！", "fetched_at": "2026-02-15T07:21:26.513604+00:00"}
{"id": "wikisource_xintangshu_009_00257", "source": "wikisource", "work": "新唐書", "volume": "009", "page_title": "新唐書/卷009", "url": "https://zh.wikisource.org/wiki/%E6%96%B0%E5%94%90%E6%9B%B8%2F%E5%8D%B7009", "kind": "paragraph", "text": "'''校勘記'''\n{{smallrefs|0.85em|columns=2}}\n{{北宋作品}}", "fetched_at": "2026-02-15T07:21:26.513604+00:00"}
